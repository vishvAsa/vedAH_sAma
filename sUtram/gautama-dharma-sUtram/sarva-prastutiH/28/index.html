<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>साम-वेदे विश्वासटिप्पन्यः  | २८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_sAma/sUtram/gautama-dharma-sUtram/sarva-prastutiH/28/" rel="alternate" type="application/rss+xml" title="साम-वेदे विश्वासटिप्पन्यः" />
    <link href="/vedAH_sAma/sUtram/gautama-dharma-sUtram/sarva-prastutiH/28/" rel="feed" type="application/rss+xml" title="साम-वेदे विश्वासटिप्पन्यः" />

    <meta property="og:url" content="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/">
  <meta property="og:site_name" content="साम-वेदे विश्वासटिप्पन्यः">
  <meta property="og:title" content="२८">
  <meta property="og:description" content="अथ अष्टाविंशो ऽध्यायः
हरदत्त-प्रस्तावः अथ दायविभागः ।
विश्वास-प्रस्तुतिः ऊर्ध्वं पितुः पुत्रा रिक्थं भजेरन् ॥ २८।१ ॥
मूलम् ऊर्ध्वं पितुः पुत्रा रिक्थं भजेरन् ॥ २८।१ ॥
हरदत्तः ऊर्ध्वं पितुर् पितरि मृते तदीयं रिक्थं स्वगृहक्षेत्रदासगवाश्वस्वर्णादिकं पुत्रा भजेरन् पुत्रास् तत्र भागिनः । पुत्राणां तत्स्वामित्वम् इत्य् उक्तं भवति । ऊर्ध्वं पितुर् इति वचनाज् जीवति तस्मिन् न तत्र पुत्राणां स्वाम्यम् । तथा च मनुः ।
ऊर्ध्वं पितुश् च मातुश् च समेत्य भ्रातरः सह ।
भजेरन् पैतृकं रिक्थम् अनीशास् ते हि जीवतोः ॥ इति ।">
  <meta property="og:locale" content="en_us">
  <meta property="og:type" content="article">
    <meta property="article:section" content="sutram">

  <meta itemprop="name" content="२८">
  <meta itemprop="description" content="अथ अष्टाविंशो ऽध्यायः
हरदत्त-प्रस्तावः अथ दायविभागः ।
विश्वास-प्रस्तुतिः ऊर्ध्वं पितुः पुत्रा रिक्थं भजेरन् ॥ २८।१ ॥
मूलम् ऊर्ध्वं पितुः पुत्रा रिक्थं भजेरन् ॥ २८।१ ॥
हरदत्तः ऊर्ध्वं पितुर् पितरि मृते तदीयं रिक्थं स्वगृहक्षेत्रदासगवाश्वस्वर्णादिकं पुत्रा भजेरन् पुत्रास् तत्र भागिनः । पुत्राणां तत्स्वामित्वम् इत्य् उक्तं भवति । ऊर्ध्वं पितुर् इति वचनाज् जीवति तस्मिन् न तत्र पुत्राणां स्वाम्यम् । तथा च मनुः ।
ऊर्ध्वं पितुश् च मातुश् च समेत्य भ्रातरः सह ।
भजेरन् पैतृकं रिक्थम् अनीशास् ते हि जीवतोः ॥ इति ।">
  <meta itemprop="wordCount" content="4022">
  <meta name="twitter:card" content="summary">
  <meta name="twitter:title" content="२८">
  <meta name="twitter:description" content="अथ अष्टाविंशो ऽध्यायः
हरदत्त-प्रस्तावः अथ दायविभागः ।
विश्वास-प्रस्तुतिः ऊर्ध्वं पितुः पुत्रा रिक्थं भजेरन् ॥ २८।१ ॥
मूलम् ऊर्ध्वं पितुः पुत्रा रिक्थं भजेरन् ॥ २८।१ ॥
हरदत्तः ऊर्ध्वं पितुर् पितरि मृते तदीयं रिक्थं स्वगृहक्षेत्रदासगवाश्वस्वर्णादिकं पुत्रा भजेरन् पुत्रास् तत्र भागिनः । पुत्राणां तत्स्वामित्वम् इत्य् उक्तं भवति । ऊर्ध्वं पितुर् इति वचनाज् जीवति तस्मिन् न तत्र पुत्राणां स्वाम्यम् । तथा च मनुः ।
ऊर्ध्वं पितुश् च मातुश् च समेत्य भ्रातरः सह ।
भजेरन् पैतृकं रिक्थम् अनीशास् ते हि जीवतोः ॥ इति ।">
<script type="text/javascript">
    
    let baseURL = "https:\/\/vishvAsa.github.io\/vedAH_sAma\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_sAma\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_sAma\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_sAma\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_sAma\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022वेदः\u0022,\u0022url\u0022:\u0022..\/vedAH\/\u0022},{\u0022title\u0022:\u0022ऋग्वेदः\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022यजुर्वेदः\u0022,\u0022url\u0022:\u0022..\/vedAH_yajuH\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_sAma\/sUtram\/gautama-dharma-sUtram\/sarva-prastutiH\/28\/".replace(basePath, "/");
  pageVars.pageParams = {};
  pageVars.pageSource = "sUtram\/gautama-dharma-sUtram\/sarva-prastutiH\/28.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_sAma/webpack_dist/uiLib-bundle.js"></script>







    <link rel="stylesheet" href="/vedAH_sAma/webpack_dist/uiLib.css">
<link rel="stylesheet" href="/vedAH_sAma/css/uiLibPrint.css" media="print" >
<link rel="stylesheet" href="/vedAH_sAma/css/fonts.css" >
<link rel="stylesheet" href="/vedAH_sAma/css/@fortawesome/fontawesome-free/css/solid.min.css">

<link rel="stylesheet" href="/vedAH_sAma/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/" />
<link rel="alternate" hreflang="sa-Deva" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">साम-वेदे विश्वासटिप्पन्यः <br/> २८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/vedAH_sAma/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२८">२८</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_sAma/edit/content/sUtram/gautama-dharma-sUtram/sarva-prastutiH/28.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ अष्टाविंशो ऽध्यायः</strong></p>
<details><summary>हरदत्त-प्रस्तावः</summary>
<p>अथ दायविभागः ।</p>
</details>
<details open><summary>विश्वास-प्रस्तुतिः</summary>
<p>ऊर्ध्वं पितुः पुत्रा रिक्थं भजेरन् ॥ २८।१ ॥</p>
</details>
<details><summary>मूलम्</summary>
<p>ऊर्ध्वं पितुः पुत्रा रिक्थं भजेरन् ॥ २८।१ ॥</p>
</details>
<details><summary>हरदत्तः</summary>
<p>ऊर्ध्वं पितुर् पितरि मृते तदीयं रिक्थं स्वगृहक्षेत्रदासगवाश्वस्वर्णादिकं पुत्रा भजेरन् पुत्रास् तत्र भागिनः । पुत्राणां तत्स्वामित्वम् इत्य् उक्तं भवति । ऊर्ध्वं पितुर् इति वचनाज् जीवति तस्मिन् न तत्र पुत्राणां स्वाम्यम् । तथा च मनुः ।</p>
<blockquote>
<p>ऊर्ध्वं पितुश् च मातुश् च समेत्य भ्रातरः सह ।<br>
भजेरन् पैतृकं रिक्थम् अनीशास् ते हि जीवतोः ॥ इति ।</p></blockquote>
<p>पितृशब्दस्य संबन्धिशब्दत्वाद् एव सिद्धे पुत्रग्रहणं नियमार्थम् । तेन पितुर् ऊर्ध्वं विभजतां माताप्य् अंशं समं हरेद् इत्यादिवचनजातम् आचार्यस्याभिमतं न भवति । पुत्रा एवं सर्वं धनादिकं गृहीत्वा मातरं यथावद् रेक्षेयुर् इत् मन्यते । श्रूयते च: “तस्मात् स्त्रियो निरिन्द्रिया अदायादाः” इति । मनुर् अप्य् आह ।</p>
<blockquote>
<p>पिता रक्षति कौमारे भर्ता रक्षति यौवने ।<br>
पुत्रास् तु स्थविरीभावे न स्त्री स्वातन्त्र्यम् अर्हति ॥ इति ॥ २८।१ ॥</p></blockquote>
</details>
<details open><summary>विश्वास-प्रस्तुतिः</summary>
<p>निवृत्ते रजसि मातुर् जीवति चेच्छति ॥ २८।२ ॥</p>
</details>
<details><summary>मूलम्</summary>
<p>निवृत्ते रजसि मातुर् जीवति चेच्छति ॥ २८।२ ॥</p>
</details>
<details><summary>हरदत्तः</summary>
<p>अथ वा जीवत्य् अपि पितरि पुत्रा रिक्थं भजेरन्न् इति । इच्छति सति । तदनुज्ञयेत्य् अर्थः । तस्य कालः – निवृत्ते रजसि मातुः । उपरतरजस्कायां निवृत्तप्रसवायाम् इत्य् उक्तं भवति ॥ २८।२ ॥</p>
</details>
<details open><summary>विश्वास-प्रस्तुतिः</summary>
<p>सर्वं वा पूर्वजस्येतरान् बिभृयात् पितृवत् ॥ २८।३ ॥</p>
</details>
<details><summary>मूलम्</summary>
<p>सर्वं वा पूर्वजस्येतरान् बिभृयात् पितृवत् ॥ २८।३ ॥</p>
</details>
<details><summary>हरदत्तः</summary>
<p>ज्येष्ठ एव सर्वं धनं स्वीकृत्य गृहीत्वेतरान् कनिष्ठान् बिभृयात् । ते ऽपि तस्मिन् पुत्रवद् भजेरन् ॥ २८।३ ॥</p>
</details>
<details open><summary>विश्वास-प्रस्तुतिः</summary>
<p>विभागे तु धर्मवृद्धिः ॥ २८।४ ॥</p>
</details>
<details><summary>मूलम्</summary>
<p>विभागे तु धर्मवृद्धिः ॥ २८।४ ॥</p>
</details>
<details><summary>हरदत्तः</summary>
<p>तुशब्दः पक्षं व्यावर्तयति । नैतद् एवं ज्येष्ठ एव बिभृयाद् इति । यद् उक्तं विभाग एव ज्यायान् यतस् तत्र धर्मवृद्धिः । यथाह बृहस्पतिः ।</p>
<blockquote>
<p>एकपाकेन वसतां पितृदेवद्विजार्चनम् ।<br>
एकं भवेद् विभक्तानां तद् एव स्याद् गृहे गृहे ॥ २८।४ ॥</p></blockquote>
</details>
<details><summary>हरदत्त-प्रस्तावः</summary>
<p>अधुना पितुर् ऊर्ध्वं जीवति च तस्मिन् विभागप्रकारम् आह ।</p>
</details>
<details open><summary>विश्वास-प्रस्तुतिः</summary>
<p>विंशतिभागो ज्येष्ठस्य मिथुनम् उभयतोदद्युक्तो<br>
रथो गोवृषः ॥ २८।५ ॥</p>
</details>
<details><summary>मूलम्</summary>
<p>विंशतिभागो ज्येष्ठस्य मिथुनम् उभयतोदद्युक्तो<br>
रथो गोवृषः ॥ २८।५ ॥</p>
</details>
<details><summary>हरदत्तः</summary>
<p>सर्वस्मात् पितृधनाद् विंशतितमो भागः मिथुनं गवादिषु स्त्रीपुंसयोर् युग्मम् । उबहतोदन्ता अश्वाश्वतरगर्दभास् तेषाम् अन्यतमाभ्यां युक्तो रथः गोवृषः पुंगवः । अयम् उद्धारो ज्येष्ठस्य ॥ २८।५ ॥</p>
</details>
<details open><summary>विश्वास-प्रस्तुतिः</summary>
<p>काणखोरकूटवणेटा मधमस्यानेकाश् चेत् ॥ २८।६ ॥</p>
</details>
<details><summary>मूलम्</summary>
<p>काणखोरकूटवणेटा मधमस्यानेकाश् चेत् ॥ २८।६ ॥</p>
</details>
<details><summary>हरदत्तः</summary>
<p>काण एकनेत्रः । विकलाङ्ग इति यावत् । खोरो वृद्धः । खोट इति पाठे विकलपादः । कूटः शृङ्गहीनः । वणेटो विकलवालधिः । गवाश्वादिषु य एवंरूपः स मध्यमस्योद्धारः । स च काणादिर् यद्य् अनेको भवति । इतरेषाम् अप्य् अस्ति चोदिति ॥ २८।६ ॥</p>
</details>
<details open><summary>विश्वास-प्रस्तुतिः</summary>
<p>अविर् धान्यायसी गृहम् अनोयुक्तं चतुष्पदां<br>
चैकैकं यवीयसः ॥ २८।७ ॥</p>
</details>
<details><summary>मूलम्</summary>
<p>अविर् धान्यायसी गृहम् अनोयुक्तं चतुष्पदां<br>
चैकैकं यवीयसः ॥ २८।७ ॥</p>
</details>
<details><summary>हरदत्तः</summary>
<p>अविर् ऊर्णायुः । जाताव् एकवचनम् । यावन्तो ऽवयः, एकस्य चतुष्पदां चैकैकम् इत्य् एव सिद्धत्वात् । अपर आह: यद्य् अपि पितुर् एक एवाविस् तथापि स यवीयसः । चतुष्पदां चैकैकम् इति तु बहुविषयम् इति । धान्यं व्रीह्यादि । अय आयसं दात्रादि । धान्यम् अयश् चेति धान्यायसी । एतद् उभयं यावत् किंचिद् गृहे । गृहं यत्रास्यते । अनः शकटं युक्तं बाह्याभ्याम् । चतुष्पदां च गवादीनाम् एकम् इष्टं गृह्णीयात् । अयं कनीयस उद्धारः । अयं च सर्वकनीयसः । इतरेषाम् उद्धारो यो मध्यमस्य ॥ २८।७ ॥</p>
</details>
<details open><summary>विश्वास-प्रस्तुतिः</summary>
<p>समधा चेतरत् सर्वम् ॥ २८।८ ॥</p>
</details>
<details><summary>मूलम्</summary>
<p>समधा चेतरत् सर्वम् ॥ २८।८ ॥</p>
</details>
<details><summary>हरदत्तः</summary>
<p>इतरद् उद्धृतशिष्टं सर्वं सर्वे समधा गृह्णीयुः । समम् इत्य् अर्थः । द्विधा बहुधेत्यादौ दृष्टो धाप्रत्ययः प्रयुक्तः ॥ २८।८ ॥</p>
</details>
<details open><summary>विश्वास-प्रस्तुतिः</summary>
<p>एकैकं वा धनरूपं काम्यं पूर्वः पूर्वो<br>
लभते ॥ २८।९ ॥</p>
</details>
<details><summary>मूलम्</summary>
<p>एकैकं वा धनरूपं काम्यं पूर्वः पूर्वो<br>
लभते ॥ २८।९ ॥</p>
</details>
<details><summary>हरदत्तः</summary>
<p>कल्पान्तरेषु बहुषु क्षेत्रादिष्व् एकैकं धनरूपं ज्येष्ठानुपूर्व्याद् गृह्णीयुः । काम्यं यस्य यद् इष्टं स तद् गृह्णीयाद् इति । सर्वेष्व् इष्टं ज्येष्टस् तद्रहितेष्व् इष्टम् अनन्तर इति । अयम् उद्धारः सर्वेषाम् ॥ २८।९ ॥</p>
</details>
<details><summary>हरदत्त-प्रस्तावः</summary>
<p>अत्रैव पशुषु विशेषः ।</p>
</details>
<details open><summary>विश्वास-प्रस्तुतिः</summary>
<p>दशकं पशूनाम् ॥ २८।१० ॥</p>
</details>
<details><summary>मूलम्</summary>
<p>दशकं पशूनाम् ॥ २८।१० ॥</p>
</details>
<details><summary>हरदत्तः</summary>
<p>दशावयवा अस्य दशकः । पशूनां गवादीनां मध्ये दशकं दशकं पूर्वो लभते न त्व् एकम् इति ॥ २८।१० ॥</p>
</details>
<details><summary>हरदत्त-प्रस्तावः</summary>
<p>अस्यापवादः ।</p>
</details>
<details open><summary>विश्वास-प्रस्तुतिः</summary>
<p>नैकशफद्विपदाम् ॥ २८।११ ॥</p>
</details>
<details><summary>मूलम्</summary>
<p>नैकशफद्विपदाम् ॥ २८।११ ॥</p>
</details>
<details><summary>हरदत्तः</summary>
<p>एकशफानाम् अश्वादीनां द्विपदां दास्यादीनां च दशकं न गृह्णीयुः । किं तु पूर्वोक्तम् ऐकैकम् एवेति । द्विपादानाम् इति पाठे पादशब्देन समानर्थः पदशब्दः । एवम् एकमातृकाणां सोद्धारो विभाग उक्तः ॥ २८।११ ॥</p>
</details>
<details><summary>हरदत्त-प्रस्तावः</summary>
<p>अथानेकमातृकाणाम् आह ।</p>
</details>
<details open><summary>विश्वास-प्रस्तुतिः</summary>
<p>ऋषभो ऽधिको ज्येष्ठस्य ॥ २८।१२ ॥</p>
</details>
<details><summary>मूलम्</summary>
<p>ऋषभो ऽधिको ज्येष्ठस्य ॥ २८।१२ ॥</p>
</details>
<details><summary>हरदत्तः</summary>
<p>उत्तरसूत्रे ज्यैष्ठिनेयस्येति वचनाद् अयं ज्येष्ठः कानिष्ठिनेयः ¦ यदि कनीयस्याः पुत्रो भवति तदा तस्य ऋषभ उद्धारः । समम् अन्यत् ॥ २८।१२ ॥</p>
</details>
<details open><summary>विश्वास-प्रस्तुतिः</summary>
<p>ऋषभषोडशा ज्यैष्ठिनेयस्य ॥ २८।१३ ॥</p>
</details>
<details><summary>मूलम्</summary>
<p>ऋषभषोडशा ज्यैष्ठिनेयस्य ॥ २८।१३ ॥</p>
</details>
<details><summary>हरदत्तः</summary>
<p>ज्येष्ठस्येति वर्तते । ज्येष्ठायाः पुत्रश् च भवति यो ज्येष्ठस्य भवति तस्य पञ्चदश गाव ऋषभश् चैक उद्धारः । समम् अन्यत् ॥ २८।१३ ॥</p>
</details>
<details><summary>हरदत्त-प्रस्तावः</summary>
<p>अथ ऋषभो ऽधिको ज्येष्ठस्येत्य् अस्यापवादः ।</p>
</details>
<details open><summary>विश्वास-प्रस्तुतिः</summary>
<p>समधा वाज्यैष्ठिनेयेन यवीयसाम् ॥ २८।१४ ॥</p>
</details>
<details><summary>मूलम्</summary>
<p>समधा वाज्यैष्ठिनेयेन यवीयसाम् ॥ २८।१४ ॥</p>
</details>
<details><summary>हरदत्तः</summary>
<p>ज्येष्ठस्येति वतते । तच् चाज्यैष्ठिनेयेनेत्य् अनेन सामानाधिकरण्यात् तृतीयान्तं संपद्यते । अज्यैष्ठिनेयेन कनिष्ठायां जातेन ज्येष्ठेन सह यवीयसां ज्यैष्ठिनेयानां समो वा विभागः । एकस्य जन्मतो ज्यैष्ठ्यम् अन्येषां मातृत इति ॥ २८।१४ ॥</p>
</details>
<details open><summary>विश्वास-प्रस्तुतिः</summary>
<p>प्रतिमातृ वा स्वस्ववर्गे भागविशेषः ॥ २८।१५ ॥</p>
</details>
<details><summary>मूलम्</summary>
<p>प्रतिमातृ वा स्वस्ववर्गे भागविशेषः ॥ २८।१५ ॥</p>
</details>
<details><summary>हरदत्तः</summary>
<p>विंशतिभागो ज्येष्टस्येत्यादिर् य उक्तो भागविशेषः स प्रतिमातृ वा स्वे स्वे वर्गे विशेषः कर्तव्यः । एतद् उक्तं भवति – यावत्यो मातरः पुत्रवत्यस् तावता विभक्ते धन एकस्या यावन्तः पुत्रास् तेषां भागान् एकीकृत्य तत्र तत्र वर्गे यो यो ज्येष्ठस् तस्य विंशतिभागो ज्येष्ठस्येत्यादिर् भागविशेष इति । एवं पुत्रवतो विभाग उक्तः ॥ २८।१५ ॥</p>
</details>
<details><summary>हरदत्त-प्रस्तावः</summary>
<p>अथापुत्रस्याह ।</p>
</details>
<details open><summary>विश्वास-प्रस्तुतिः</summary>
<p>पितोत्सृजेत् पुत्रिकाम् अनप्त्यो ऽग्निं प्रजापतिं<br>
चेष्ट्वास्मदर्धम् अपत्यम् इति संवाद्य ॥ २८।१६ ॥</p>
</details>
<details><summary>मूलम्</summary>
<p>पितोत्सृजेत् पुत्रिकाम् अनप्त्यो ऽग्निं प्रजापतिं<br>
चेष्ट्वास्मदर्धम् अपत्यम् इति संवाद्य ॥ २८।१६ ॥</p>
</details>
<details><summary>हरदत्तः</summary>
<p>पिता नाम ताम् उत्सृजेद् दद्यात् । भाविसंज्ञानिर्देशो ऽयम् । यथा यूपं छिनत्तीति । पुत्रिकां भविष्यन्ती दुहितरम् अनपत्यो ऽपुत्रो ऽग्निं प्रजापतिं चेष्ट्वाग्नये स्वाहा प्रजापतये स्वाहेत्य् आज्यभागान् अनन्तरम् औपासन आज्येन हुत्वास्मदर्थम् अपत्यम् इति संवाद्य यस्मै ददाति तेन संवादं कारयित्वा । तत्र प्रकारो <strong>वसिष्ठेन</strong> दर्शितः ।</p>
<blockquote>
<p>अभ्रातृकां प्रदास्यामि तुभ्यं कन्याम् अलंकृताम् ।<br>
अस्यां जनिष्यते पुत्रः स मे पुत्रो भवेद् इति ॥</p></blockquote>
<p>एवं दत्ता सा पुत्रिका तस्यां जातो मातामहस्यैव पुत्रो नोत्पादयितुः । अत एव मनुः ।</p>
<blockquote>
<p>मातुः प्रथमतः पिण्डं निर्वपेत् पुत्रिकासुतः ।<br>
द्वितीयं तु पितुस् तस्यास् तृतीयं तु पितुः पितुः ॥ इति ।</p></blockquote>
<p>एवं सर्वे गर्भाः पित्रिकाप्य् एषा पितुः पुत्रप्रतिनिधिः । “इवे प्रतिकृतौ” [पाण् ५।३।९६] संज्ञायाम् कन्न् इति । सैव च रिक्थग्राहिणी । सैव च रिक्तग्राहिणी । तथा च मनुः ।</p>
<blockquote>
<p>पुत्रिकायां कृतायां तु यदि पुत्रो ऽनुजायते ।<br>
समस् तत्र विभागः स्याज् ज्येष्ठता नास्ति हि स्त्रियाः ॥ इति ।</p></blockquote>
<p>गोत्रम् अपि तस्याः पितुर् एव गोत्रम् । भर्तुस् तु केवलं धर्मेषु सहचारिणी रतिफला च । पुत्रार्थं तु विवाहान्तरं कर्तव्यं स्वकुलसंतानार्थम् अन्यथा दोषः ॥ २८।१६ ॥</p>
</details>
<details open><summary>विश्वास-प्रस्तुतिः</summary>
<p>अभिसंधिमात्रात् पुत्रिकेत्य् एकेषाम् ॥ २८।१७ ॥</p>
</details>
<details><summary>मूलम्</summary>
<p>अभिसंधिमात्रात् पुत्रिकेत्य् एकेषाम् ॥ २८।१७ ॥</p>
</details>
<p>एके मन्यते प्रदानसमये पितुर् यो ऽभिस<u>[ं]</u>धिर् इयं मे पुत्रिकास्त्व् इति तावन्मात्रकाद् एव दुहिता पुत्रिका भवति न होमसंवादनाद्यपेक्षेति ॥ २८।१७ ॥</p>
<details><summary>हरदत्त-प्रस्तावः</summary>
<p>ततश् च ।</p>
</details>
<details open><summary>विश्वास-प्रस्तुतिः</summary>
<p>तत्संशयान् नोपयच्छेद् अभ्रातृकाम् ॥ २८।१८ ॥</p>
</details>
<details><summary>मूलम्</summary>
<p>तत्संशयान् नोपयच्छेद् अभ्रातृकाम् ॥ २८।१८ ॥</p>
</details>
<details><summary>हरदत्तः</summary>
<p>तत्संशयाद् अभिसंधिसंशयात् पुत्रिकासंशयाद् वा । मनुर् अप्य् आह ।</p>
<blockquote>
<p>यस्यास् तु न भवेद् भ्राता न विज्ञयेत वा पिता ।<br>
नोपयच्छेत तां प्राज्ञः पुत्रिकाधर्मशङ्कया॥ इति ॥ २८।१८ ॥</p></blockquote>
</details>
<details open><summary>विश्वास-प्रस्तुतिः</summary>
<p>पिण्डगोत्रर्षिसंबन्धा रिक्थं भजेरन् स्त्री<br>
वानपत्यस्य ॥ २८।१९ ॥</p>
</details>
<details><summary>मूलम्</summary>
<p>पिण्डगोत्रर्षिसंबन्धा रिक्थं भजेरन् स्त्री<br>
वानपत्यस्य ॥ २८।१९ ॥</p>
</details>
<details><summary>हरदत्तः</summary>
<p>यस्य पुत्रिकारूपम् अप्य् अपत्यं नास्ति सो ऽनपत्यः । तस्य रिक्थं पिण्डादिसंबन्धा भजेरन् स्त्री वा । पिण्डसंबन्धाः सपिण्डाः । गोत्रसंबन्धाः सगोत्राः । हारीतस्य हारीत इतिवत् । ऋषिसंबन्धाः समानप्रवराः हरितकुत्सपिशङ्गशङ्खदर्भहैमगवाः परस्परम् । एवम् अन्यत्रापि । तत्र सपिण्डाद्याः प्रत्यासत्तिक्रमेण गृह्णीयुः । तथा च आपस्तम्बः: “पुत्राभावे यः प्रत्यासन्नः सपिण्डः” इति । तद् यथा – पिता माता च सोदर्यस् तत्पुत्रा भिन्नोदरा भ्रातरस् तत्पुत्राः पितृव्य इत्यादि । सपिण्डाभावे सगोत्रास् तदभावे समानप्रवराः । स्त्री तु सर्वैः सगोरादिभिः समुच्चीयते । यदा सपिण्डादयो गृह्णन्ति तदा तैः सह पत्न्य् अप्य् एकम् अंशं हरेत् । तथा ।</p>
<blockquote>
<p>पितुर् ऊर्ध्वं विभजतां माताप्य् अंशं समं हरेत् । इति ।</p></blockquote>
<p>अत एव स्त्री पृथङ्निर्दिष्टा । सपिण्डादयः समानेन । पत्नीदायस् त्व् आचार्यस्य् पक्षे न भवति । मनुर् अपि ।</p>
<blockquote>
<p>निरिन्द्रिया अदायादा स्त्रियो नित्यम् इति स्थितिः ॥ इति ।</p></blockquote>
<p>अत्र सपिण्डाद्यभावे बृहस्पतिः ।</p>
<blockquote>
<p>अन्यत्र ब्राह्मणात् किं तु राजा धर्मपरायणः ।<br>
तत् स्त्रीणां जीवनं दद्याद् एष दायविधिः स्म्र्तः ॥<br>
अन्नार्थं तण्डुलप्रस्थम् अपराह्णे तु सेन्धनम् ।<br>
वसनं त्रिपणक्रीतं देयम् एकं त्रिमासतः ॥<br>
एतावद् एव साध्वीनां चोदितं विधिनाशनम् ॥ इति ।</p></blockquote>
<p>तद् एवं मनु-बृहस्पतिभ्यां पत्नीदायस्यात्यन्ताभाव उक्तः । याज्ञवल्क्येन तु पत्नीदायः स उक्तः: “पत्नी दुतरश् च” इत्यादि । अत्र व्यासः ।</p>
<blockquote>
<p>द्विसहस्रपणो दायः पत्न्यै देयो धनस्य तु ।<br>
यच् च भर्त्रा धनं दत्तं सा यथाकामम् आप्नुयात् ॥ इति ।</p></blockquote>
<p>आचार्येण तु सपिण्डादिसमांशग्रहणम् उक्तम् । तत्र सर्वम् एव धनं सपिण्डाद्या गृहीत्वा स्त्रियो यावज्जीवं रक्षेयुर् इति मुख्यः कल्पः । तदसंभवे ऽशनवसनयोः पर्याप्तं धनक्षेत्रादिकम् अंशत्वेन व्यपोह्य शेषं गृह्णीयुः । तथा च बृहस्पतिना पत्नीदायं प्रतिषिद्द्यान्त उक्तम् ।</p>
<blockquote>
<p>वसनस्याशनस्यैव तथैव रजतस्य च ।<br>
त्रयं व्यपोह्य तच्छिष्टं दायादानां प्रकल्पयेत् ॥<br>
धूमावसारिकं द्रव्यं सहायास् तान् अतः पुरा ।<br>
तथैवाशनवासांसि विगणय्य धने मृता ॥ इति ॥ २८।१९ ॥</p></blockquote>
</details>
<details open><summary>विश्वास-प्रस्तुतिः</summary>
<p>बीजं वा लिप्सेत ॥ २८।२० ॥</p>
</details>
<details><summary>मूलम्</summary>
<p>बीजं वा लिप्सेत ॥ २८।२० ॥</p>
</details>
<details><summary>हरदत्तः</summary>
<p>अथ वा स्त्री सपिण्डादिभ्यो बीजं लिप्सेत । अपत्यम् उत्पादयेद् इत्य् उक्तं भवति । अस्मिन् पक्षे तु न सपिण्डाद्या धनं गृह्णीयुर् एष्यन्तो ऽपत्यस्यार्थाय रक्षेयुः ॥ २८।२० ॥</p>
</details>
<details><summary>हरदत्त-प्रस्तावः</summary>
<p>अस्मिन् पक्षे विशेषः ।</p>
</details>
<details open><summary>विश्वास-प्रस्तुतिः</summary>
<p>देवरवत्याम् अन्यजातम् अभागम् ॥ २८।२१</p>
</details>
<details><summary>मूलम्</summary>
<p>देवरवत्याम् अन्यजातम् अभागम् ॥ २८।२१</p>
</details>
<details><summary>हरदत्तः</summary>
<p>देवरे विद्यमाने यद्य् अन्यतो बीजं लिप्सेत ततस् तस्यां जातम् अपत्यम् अभागं भागरहितम् । न तस्य धनग्रहणम् अस्ति । असति तु देवरे ऽन्यतो जातम् अप्य् अपत्यं सभागम् एव ॥ २८।२१ ॥</p>
</details>
<details open><summary>विश्वास-प्रस्तुतिः</summary>
<p>स्त्रीधनं दुहितॄणाम् अप्रत्तानाम् अप्रतिष्ठितानां<br>
च ॥ २८।२२ ॥</p>
</details>
<details><summary>मूलम्</summary>
<p>स्त्रीधनं दुहितॄणाम् अप्रत्तानाम् अप्रतिष्ठितानां<br>
च ॥ २८।२२ ॥</p>
</details>
<details><summary>हरदत्तः</summary>
<blockquote>
<p>पितृमातृसुत्रभ्रातृदत्तम् अध्यग्न्य् उपागतम् ।<br>
आधिवेदनिकाद्यं च स्त्रीधनं परिकीर्तितम् ॥</p></blockquote>
<p>इति याज्ञवल्क्यः । तत् स्त्रीधनं तस्यां मृतायां दुहितॄणाम् अप्रत्तानां भवति । यदि सर्वा अपि प्रत्ता अप्रतिष्ठितानां भवति । प्रत्तासु प्रतिष्ठिताः काश्चित् काश्चिद् अप्रतिष्ठ्गिताः । प्रत्ताप्रत्तासमवाये ऽप्रत्ता गृह्णाति । प्रतिष्ठिताप्रतिष्ठितासमवाये ऽप्रतिष्ठिता गृह्णाति । यदा प्रसूतादिधनं तदा सर्वासां भवति । एषा मातुर् ऊर्ध्वं जीवन्त्यां पितृकुललब्धस्य स्त्रीधनस्य गतिः । तथा च मनुः ।</p>
<blockquote>
<p>मातुस् तु यौतकं यत् स्यात् कुमारीभाग एव सः ।</p></blockquote>
<p>वसिष्ठश् च “मातुः पारिणेयं स्त्रियो विभजेरन्” इति । यत् तु शाक्खलिखिताभ्याम् उक्तम्: “समं सर्वे सोदर्या मातृकं द्रव्यम् अर्हाः स्त्रीकुमार्यश् च” इति । तद्भर्तृकुललब्धेः प्रत्तासु दुहितृषु । तत्र प्रत्ताविषये प्रभूततमे मानवम् ।</p>
<blockquote>
<p>जनन्यां संस्थितायां तु समं सर्वे सहोदराः ।<br>
भजेरन् मातृकं रिक्तं भगिन्यश् च सनाभयः ॥<br>
यास् त्व् आसां स्युर् दुहितरस् तासाम् अपि यथार्हतः ।<br>
मातामह्या धनात् किंचिद् प्रदेयं प्रीतिपूर्वकम् ॥ इति ।</p></blockquote>
<p>तत्रैवाल्पे धने बार्हस्पत्यम् ।</p>
<blockquote>
<p>स्त्रीधनं तदपत्यानां दुहितॄणां तदाशिनी ।<br>
अप्रत्ता चेत् समूढा सा लभेत तु समातृकम् ॥ इति ॥ २८।२२ ॥</p></blockquote>
</details>
<details open><summary>विश्वास-प्रस्तुतिः</summary>
<p>भगिनीशुल्कः सोदर्याणाम् ऊर्ध्वं मातुः ॥ २८।२३ ॥</p>
</details>
<details><summary>मूलम्</summary>
<p>भगिनीशुल्कः सोदर्याणाम् ऊर्ध्वं मातुः ॥ २८।२३ ॥</p>
</details>
<details><summary>हरदत्तः</summary>
<p>भगिनीप्रदाननिमित्तं पित्रा यद् गृहीतं द्रव्यम् आसुरार्षविवाहयोस् तस्मिन् मृते तस्या भगिन्या एव सोदर्या ब्रातरस् तेषां भवति । तच् च मातुर् ऊर्ध्वं जीवन्त्यां मातरि तस्या एव न तु मृतस्य पितुर् एतत् स्वम् इति । तत्र मे भागिनो भिन्नोदरा भ्रातरो मातृसपत्नी चेति ते सर्वे ऽंशं न गृह्णीयुर् इति । यत्र विवाहसमये भर्त्रादिकुलेन भगिन्याद्यौ दत्तम् आभरणक्षेत्रादिकं तत् तस्या एव । मृतायां च तस्याम् अप्रजसि याज्ञवल्क्येनोक्तम् ।</p>
<blockquote>
<p>बन्धुदत्तं तथा शुल्कम् अन्वाधेयकम् एव च ।<br>
अप्रजायाम् अतीतायां बान्धवास् तद् अवाप्नुयुः ॥</p></blockquote>
<p>येन यद् दत्तं स तद् अवाप्नुयाद् इति । सत्यां तु प्रजायां सैव गृह्णीयाद् इति ॥ २८।२३ ॥</p>
</details>
<details open><summary>विश्वास-प्रस्तुतिः</summary>
<p>पूर्वं चैके ॥ २८।२४ ॥</p>
</details>
<details><summary>मूलम्</summary>
<p>पूर्वं चैके ॥ २८।२४ ॥</p>
</details>
<details><summary>हरदत्तः</summary>
<p>प्राग् अपि मातुर् मरणाद् भगिनीशुल्कं सोदर्याणां भवतीत्य् एके मन्यन्ते । तस्या वृत्तापेक्षो विकल्पः ॥ २८।२४ ॥</p>
</details>
<details open><summary>विश्वास-प्रस्तुतिः</summary>
<p>असंसृष्टिविभागः प्रेतानां ज्येष्ठस्य ॥ २८।२५ ॥</p>
</details>
<details><summary>मूलम्</summary>
<p>असंसृष्टिविभागः प्रेतानां ज्येष्ठस्य ॥ २८।२५ ॥</p>
</details>
<details><summary>हरदत्तः</summary>
<p>असंसृष्टिनो विभक्तभ्रातरः । विभक्तव्यो विभागः । असंसृष्टिनां विभागो ऽसंसृष्टिविभागः । प्रेतानाम् इत्य् एतद् उपसर्जनीभूतानाम् अप्य् असंसृष्टिनां विशेषणम् । अनपत्यस्य चेति वर्तते । असंसृष्टिनां विभक्तानाम् अनपत्यानां भ्रातॄणां प्रेतानां यो विभागो विभक्तव्यो धनादिः स ज्येष्ठस्य भ्रातुर् भवति नेतेरेषां भ्रातॄणां नापि पत्न्या न च पित्रोर् इत्य् आचार्यस्य पक्षः । तथा च शङ्खलिखित-पतिठीनसी: “अपुत्रस्य स्वर्यातस्य भ्रातृगामि द्रव्यं तदभावे मातापितरौ हरेतां पत्नी वा ज्येष्ठा सगोत्रशिष्यस्य ब्रह्मचारिणश् च” इति । मनुस् तु ।</p>
<blockquote>
<p>पिता हरेद् अपुत्रस्य रिक्थं भ्रातर एव च । इति ।</p></blockquote>
<p>देवलश् च ।</p>
<blockquote>
<p>ततो दायम् अपुत्रस्य विभजेरन् सहोदराः ।<br>
सकुल्या दुहिता वापि ध्रियमाणः पितापि च ॥ इति ॥ २८।२५ ॥</p></blockquote>
</details>
<details open><summary>विश्वास-प्रस्तुतिः</summary>
<p>संसृष्टिनि प्रेते संसृष्टी  रिक्थभाक् ॥ २८।२६ ॥</p>
</details>
<details><summary>मूलम्</summary>
<p>संसृष्टिनि प्रेते संसृष्टी  रिक्थभाक् ॥ २८।२६ ॥</p>
</details>
<details><summary>हरदत्तः</summary>
<p>भ्रात्रादिभिः संसृष्टं धनं यस्य स संसृष्टी साधारणधनो ऽविभक्तो विभज्य संसृष्टश् च,</p>
<blockquote>
<p>विभक्तो यः पुनः पित्रा भ्रात्रा वैकत्र संवसेत् ।<br>
पितृव्येणाथ वा प्रीत्या स तत्संसृष्ट उच्यते ॥</p></blockquote>
<p>इति बार्हस्पत्ये दर्शनात् । अनपत्यस्येति वर्तते । संसृष्टीत्य् अनपत्ये प्रेते तस्य रिक्थं संसृष्टी भजेत् । तत्रापि सोदर्येणास्<u>ओदर्य्</u>एण च संसृष्टे सोदर्ये [सोदर्यो] भवेत् । “सोदरस्य तु सोदरः” इति याज्ञवल्क्यदर्शनात् । तद् एवं विभक्ते भ्रातर्य् अनपत्ये मृते तद्धनं ज्येष्ठस्य । असति ज्येष्ठ इतरेषां भ्रातॄणाम् । अविभक्ते तु मृते तदंशः सर्वेषां भ्रातॄणाम् इति ॥ २८।२६ ॥</p>
</details>
<details open><summary>विश्वास-प्रस्तुतिः</summary>
<p>विभक्तजः पित्र्यम् एव ॥ २८।२७ ॥</p>
</details>
<details><summary>मूलम्</summary>
<p>विभक्तजः पित्र्यम् एव ॥ २८।२७ ॥</p>
</details>
<details><summary>हरदत्तः</summary>
<p>यस् तु विभागाद् ऊर्ध्वं जातः पुत्रस् तस्याम् अन्यस्यां वा भार्यायां स पित्र्यम् एव गृह्णीयात् । विभागाद् ऊर्ध्वं पित्रा यद् अर्जितं विभागकाले वा गृहीतं तद् एव भजेद् अल्पं प्रभूतं वा । अत्र बृहस्पतिः ।</p>
<blockquote>
<p>पुत्रैः सह विभक्तेन पित्रा यत् स्वयम् अर्जितम् ।<br>
विभक्तजस्य तत् सर्वम् अनीशाः पूर्वजाः स्मृताः ॥ इति ।</p></blockquote>
<p>यदा तु पितुर् न किंचिद् अस्ति तदा वैष्णवम्: “पितृविभक्ता विभागोत्तरोत्पन्नस्य भागं दद्युः” इति । याज्ञवल्क्यो ऽप्य् आह ।</p>
<blockquote>
<p>विभक्तेषु सुतो जातः सवर्णायां विभागभाक् ।<br>
दृश्याद् वा तद्विभागः स्याद् आयव्ययविशोधितात् ॥ इति ।</p></blockquote>
<p>अत्र मनु-नारदौ ।</p>
<blockquote>
<p>ऊर्ध्वं विभागाज् जातस् तु पित्र्यम् एव हरेद् धनम् ।<br>
संसृष्टास् तेन वा ये ऽस्य विभजेत स तैः सह ॥ इति ॥ २८।२७ ॥</p></blockquote>
</details>
<details open><summary>विश्वास-प्रस्तुतिः</summary>
<p>स्वयम् अर्जितम् अवैद्येभ्यो वैद्यः कामं<br>
न दद्यात् ॥ २८।२८ ॥</p>
</details>
<details><summary>मूलम्</summary>
<p>स्वयम् अर्जितम् अवैद्येभ्यो वैद्यः कामं<br>
न दद्यात् ॥ २८।२८ ॥</p>
</details>
<details><summary>हरदत्तः</summary>
<p>विद्याम् अधीत इति वैद्यः । स्वयम् अर्जितं विद्यारहितेभ्यो भ्रातृभ्यः कामं न दद्यात् । अदाने ऽपि न प्रत्यवायो दाने त्व् अभ्युदय इति ॥ २८।२८ ॥</p>
</details>
<details open><summary>विश्वास-प्रस्तुतिः</summary>
<p>अवैद्याः समं विभजेरन् ॥ २८।२९ ॥</p>
</details>
<details><summary>मूलम्</summary>
<p>अवैद्याः समं विभजेरन् ॥ २८।२९ ॥</p>
</details>
<details><summary>हरदत्तः</summary>
<p>यदा तु सर्वे भ्रातरो मूर्खाः कृष्यादिनोपार्जयेयुस् तदा समं विभजेरन् । वैद्येनापि कृष्यादिना यद् अर्जितं न विदया लब्धं यदि पितृद्रव्याविरोधि तत्र साम्यम् एव । तत्र सूत्रद्वयम् अपि चैतद् भ्रातृविषयम् एव । पितरि तु जीवति विदुषाविदुषा वाविभक्तेनार्जितं पितुर् एव ।</p>
<blockquote>
<p>भार्या पुत्रश् च दासश् च त्रय एवाधनाः स्मृताः ।<br>
यत् ते समधिगच्छन्ति यस्यैते तस्य तद् धनम् ॥</p></blockquote>
<p>इति मनुः ॥ २८।२९ ॥</p>
</details>
<details><summary>हरदत्त-प्रस्तावः</summary>
<p>आचार्येण पुत्रा रिक्थं भजेरन्न् इत्य् उक्तं तत्रौरसा एव पुत्रा इति सम्प्रत्ययो मा भूद् इत्य् आह ।</p>
</details>
<details open><summary>विश्वास-प्रस्तुतिः</summary>
<p>पुत्रा औरसक्षेत्रजदत्तकृत्रिमगूढोत्पन्नापविद्धा<br>
रिक्थभाजः ॥ २८।३० ॥</p>
</details>
<details><summary>मूलम्</summary>
<p>पुत्रा औरसक्षेत्रजदत्तकृत्रिमगूढोत्पन्नापविद्धा<br>
रिक्थभाजः ॥ २८।३० ॥</p>
</details>
<details><summary>हरदत्तः</summary>
<p>औरसो धर्मपत्नीजः । अत्र याज्ञवल्क्यः ।</p>
<blockquote>
<p>अपुत्रेण परक्षेत्रे नियोगोत्पादितः सुतः ।<br>
उभयोर् अप्य् असौ रिक्थी पिण्डदाता च धर्मतः ॥ इति ।</p></blockquote>
<p>अयम् एवोत्पादयितुर् न बीजिनश् च भर्तुः । दत्तविषये वसिष्ठः: “न ज्येष्ठं पुत्रं दद्यात् प्रतिगृह्णीयाद् वा । स हि सन्तानाय पूर्वेषाम् । न स्त्री पुत्रं दद्यात् प्रतिगृह्णीयाद् वान्यत्रानुज्ञानाद् भर्तुः । पुत्रं प्रतिग्रहीष्यन् बन्धून् आहूय राजनि वावेद्य निवेशनस्य मध्ये व्याहृतिभिर् हुत्वादूरे बान्धवसंनिक्ष्टम् एव प्रतिगृह्णीयात्” इति । स दत्तः । कृत्त्रिमविषये मनुः ।</p>
<blockquote>
<p>सदृशं तु प्रकुर्याद् यं गुणदोषविवर्जितम् ।<br>
पुत्रं पुत्रगुणैर् युक्तं स विज्ञेयस् तु कृत्त्रिमः ।<br>
उत्पद्यते गृहे यस्य न च ज्ञायेत कस्यचित् ।<br>
स गृहे गूढ उत्पन्नस् तस्य स्याद् यस्य तल्पजः ॥<br>
मातापितृभ्याम् उत्सृष्टं तयोर् अन्यतरेण वा ।<br>
यं पुत्रं प्रतिगृह्णीयाद् अपविद्धस् तु स स्मृतः ॥ इति ।</p></blockquote>
<p>षड् एते रिक्थभाजः पुत्राः ॥ २८।३० ॥</p>
</details>
<details open><summary>विश्वास-प्रस्तुतिः</summary>
<p>कानीनसहोढपौनर्भवपुत्रिकापुत्रस्वयंदत्त-<br>
क्रीता गोत्रभाजः ॥ २८।३१ ॥</p>
</details>
<details><summary>मूलम्</summary>
<p>कानीनसहोढपौनर्भवपुत्रिकापुत्रस्वयंदत्त-<br>
क्रीता गोत्रभाजः ॥ २८।३१ ॥</p>
</details>
<details><summary>हरदत्तः</summary>
<blockquote>
<p>पितृवेश्मनि कन्या तु यं पुत्रं जनयेद् इह ।<br>
तं कानीनं वदेन् नाम्ना वोढुः कन्यासमुद्भवम् ॥ इति ।</p></blockquote>
<p>अत्र वसिष्ठः ।</p>
<blockquote>
<p>अप्रत्ता दुहिता यस्य पुत्रं विन्देत तुलयतः ।<br>
पौत्री मातामहस् तेन दद्यात् पिण्डं हरेद् धनम् ॥ इति ।</p></blockquote>
<p>याज्ञवल्क्यः ।</p>
<blockquote>
<p>कानीनः कन्यकाजातो मातामहसुतो यतः ॥ इति ।</p></blockquote>
<p>तत्राप्रत्तायाम् एव मृतायां मातामहस्य पुत्रः पौत्रो वा । ऊढायां वोढुः । अत्र मनुः ।</p>
<blockquote>
<p>या गर्भिणी संस्क्रियते ज्ञाताज्ञातापि वा सती ।<br>
वोडुः स गर्भो भवति सहोढ इति चोच्यते ॥<br>
या पत्या वा परित्यक्ता विधवा वा स्वेच्छया ।<br>
उत्पादयेद् पुनर्भूत्वा स पौनर्भव उच्यते ॥</p></blockquote>
<p>पुत्रिकापुत्रः पूर्वम् एवोक्तः । मनुः ।</p>
<blockquote>
<p>मातापितृविहीनो यस् त्यक्तो वा स्याद् अकारणात् ।<br>
आत्मानं स्पर्शयेद् यस्मै स्वयंदत्तस् तु स स्मृतः ॥<br>
क्रीणीयाद् यस् त्व् अपत्यार्थं मातापित्रोर् यम् अन्तिकात् ।<br>
स क्रीतकः सुतस् तस्य सदृशो ऽसदृशो ऽपि वा ॥ इति ।</p></blockquote>
<p>एते तु गोत्रभाजो गोत्रम् एव केवलं भजन्ते न रिक्थम् । पूर्वे तु रिक्थभाजो गोत्रभाजश् चौरसेन सहाभिधानात् । सर्वे चैते सजातीयाः,</p>
<blockquote>
<p>सजातीयेष्व् अयं प्रोक्तस् तनयेषु मया विधिः ।</p></blockquote>
<p>इति याज्ञवल्क्यवचनात् ॥ २८।३१ ॥</p>
</details>
<details open><summary>विश्वास-प्रस्तुतिः</summary>
<p>चतुर्थांशिन औरसाद्यभावे ॥ २८।३२ ॥</p>
</details>
<details><summary>मूलम्</summary>
<p>चतुर्थांशिन औरसाद्यभावे ॥ २८।३२ ॥</p>
</details>
<details><summary>हरदत्तः</summary>
<p>अथ वा नैते कानीनादयो न रिक्थभाजः किं तु चतुर्थांशिनः । पितृधनस्य चतुर्थम् अंशं भजेरन् । पूर्वोक्तानां षण्णाम् औरसादीनाम् अभावे । भावे तु त एव भजेरन् । चतुर्थांशव्यतिरिक्तं च सपिण्डा गृह्णीयुः । यद् अत्र पुत्रिकापुत्रस्यौरसाद्यभावे ऽपि चतुर्थांशभाक्त्वम् उक्तं तद् अपकृष्टपुत्रिकापुत्रविषयम् । यो हीनवर्णाया भार्याया दुहितरं पुत्रिकां करोति तत्राप्य् अभिसंधिमात्रेण तत्पुत्रविषयम् इत्य् अर्थः । अत्र मनुः ।</p>
<blockquote>
<p>पुत्रिकायां कृतायां तु यदि पुत्रो ऽनु जायते ।<br>
समस् तत्र विभागः स्याज् ज्येष्ठता नास्ति हि स्त्रियः ॥</p></blockquote>
<p>इति ।</p>
<blockquote>
<p>षष्ठं तु क्षेत्रजस्यांशं प्रदद्यात् पैतृकाद् धनात् ।<br>
औरसो विभजन् दायं पित्र्यं पञ्चमम् एव वा ॥<br>
औरसक्षेत्रजौ पुत्रौ पितृरिक्थस्य भागिनौ ।<br>
दशापरे तु क्रमशो गोत्ररिक्थांशभागिनः ॥</p></blockquote>
<p>इति च । अत्र दत्तपुत्रग्रहणानन्तरं वसिष्ठः: “यस्मिंश् चेत् प्रतिगृहीत औरसः पुत्र उत्पद्यते चतुर्थभागभागी स्यात्” इति । अत्र कात्र्यायनः ।</p>
<blockquote>
<p>उत्पन्ने त्व् औरसे पुत्रे तृतीयांशहराः सुताः ।<br>
सवर्णा असवर्णास् तु ग्रासाच्छादनभागिनः ॥ इति ।</p></blockquote>
<p>हारीतः: “विभजिष्यमाण एकविंशं कानीनाय दद्याद्, विंशं पौनर्भवायैकोनविंशं द्व्यामुष्यायणायाष्टादशं क्षेत्रजाय सप्तदशं पुत्रिकापुत्रायेतरान् औरसाय” इति । याज्ञवल्क्यो द्वादश पुत्रान् अनुक्रम्याह ।</p>
<blockquote>
<p>पिण्डदो ऽंशहरश् चैषां पूर्वाभावे परः परः । इति ।</p></blockquote>
<p>मनुर् अपि ।</p>
<blockquote>
<p>श्रेयसः श्रेयसो ऽभावे यवीयान् रिक्थम् अर्हति । इति ।</p></blockquote>
<p>नारदो ऽपि ।</p>
<blockquote>
<p>क्रमाद् एते प्रवर्तन्ते मृते पितरि तद्धने ।<br>
ज्यायसो ज्यायसो ऽभावे जघन्यस् तद् अवाप्नुयात् ॥ इति ।</p></blockquote>
<p>वसिष्ठो ऽपि: “यस्य तु पूर्वेषां च न कश्चिद् दायादः स्याद् एते तस्य दायं हरेयुः” इति ।</p>
<p>अत्रौरसः पुत्रिकापुत्रः क्षेत्रजः कानीनो गुढोत्पन्नो ऽपविद्धः सहोढः पौनर्भवो दत्तः स्वयमुपागतः कृतकः क्रीत इति क्रमेण पुत्रान् अभिधाय देवलः ।</p>
<blockquote>
<p>एते द्वादश पुत्रास् तु संतत्यर्थम् उदाहृताः ।<br>
आत्मजाः परजाश् चैव लब्धा यादृच्छिकास् तथा ॥<br>
तेषां षड् बन्धुदायादाः पूर्वं ये पितुर् एव षट् ।<br>
विशेषश् चापि पुत्राणाम् आनुपूर्व्याद् विशिष्यते ॥<br>
सर्वे ऽप्य् अनौरसस्यैते पुत्रा दायहराः स्मृताः ।<br>
औरसे पुनर् उत्पन्ने तेषु ज्यैष्ठ्यं न गच्छति ॥<br>
तेषां सवर्णा ये पुत्रास् ते तृतीयांशभागिनः ।<br>
हीनाः समुपजीवेयुर् ग्रासाच्छादनसंभृताः ॥ इति ।</p></blockquote>
<p>बन्धुदायादा इति बन्धूनां सपिण्डानाम् अप्य् एते दायं हरेयुर् न केवलं पितुर् एव । इतरे पितुर् एवेति । एष एव स्मृत्यन्तरेष्व् अपि बन्धुदायादशब्दस्यार्थः । तद् एवम् –</p>
<blockquote>
<p>औरसः पुत्रिका बीजिक्षेत्रिणौ पुत्रिकासुतः ।<br>
पौनर्भवश् च कानीनः सहोढो गूढसंभवः ॥<br>
दत्तक्रीतस्वयंदत्ताः कृत्त्रिमश् चापविद्धकः ।<br>
यत्र क्व चोत्पादितश् च पुत्राख्या दश पञ्च च ॥<br>
अनेनैव क्रमेणैषां पूर्वाभावे परः परः ।<br>
पिण्डदो ऽंशहरश् चेति युक्ता गुणवशा स्थितिः ॥ इति ॥ २८।३२ ॥</p></blockquote>
</details>
<details><summary>हरदत्त-प्रस्तावः</summary>
<p>उक्तः सवर्णपुत्राणां विभागः । अथ क्रमविवाहेष्व् असवर्णापुत्रेषु वेशेषम् आह ।</p>
</details>
<details open><summary>विश्वास-प्रस्तुतिः</summary>
<p>ब्राह्मणस्य राजन्यापुत्रो ज्येष्ठो गुणसंपन्नस्<br>
तुल्यभाक् ॥ २८।३३ ॥</p>
</details>
<details><summary>मूलम्</summary>
<p>ब्राह्मणस्य राजन्यापुत्रो ज्येष्ठो गुणसंपन्नस्<br>
तुल्यभाक् ॥ २८।३३ ॥</p>
</details>
<details><summary>हरदत्तः</summary>
<p>ब्राह्मणस्य राजन्यायां जातः पुत्रो यदि गुणसंपन्नो ज्येष्ठश् च भवति तदा ब्राह्मणीपुत्रेण यवीयसा तुल्यभाक् । एकस्य वयसा ज्यैष्ठ्यम् अपरस्य जात्येति ॥ २८।३३ ॥</p>
</details>
<details open><summary>विश्वास-प्रस्तुतिः</summary>
<p>ज्येष्ठांशहीनम् अन्यत् ॥ २८।३४ ॥</p>
</details>
<details><summary>मूलम्</summary>
<p>ज्येष्ठांशहीनम् अन्यत् ॥ २८।३४ ॥</p>
</details>
<details><summary>हरदत्तः</summary>
<p>विंशतिभागो ज्येष्ठस्येत्यादिर् य उद्धारः पूर्वम् उक्तस् तद्व्यतिरिक्तम् अन्यद् विभजेतेति प्रकरणाद् गम्यते । गुणहीने ज्येष्ठे च राजन्यापुत्रे मानवम् ।</p>
<blockquote>
<p>सर्वं वा रिक्थजातं तद् दशधात्र विभज्य तु ।<br>
धर्म्यं विभागं कुर्वीत विधानेन तु धर्मवित् ॥<br>
चतुरो ऽंशान् हरेद् विप्रस् त्रीन् अंशान् क्षत्रियासुतः ।<br>
वैश्यापुत्रो हरेद् द्व्यंशम् एकं शूद्रासुतो हरेत् ॥ इति ॥ २८।३४ ॥</p></blockquote>
</details>
<details open><summary>विश्वास-प्रस्तुतिः</summary>
<p>राजन्यावैश्यापुत्रसमवाये यथा स<br>
ब्राह्मणीपुत्रेण ॥ २८।३५ ॥</p>
</details>
<details><summary>मूलम्</summary>
<p>राजन्यावैश्यापुत्रसमवाये यथा स<br>
ब्राह्मणीपुत्रेण ॥ २८।३५ ॥</p>
</details>
<details><summary>हरदत्तः</summary>
<p>यदा ब्राह्मणीपुत्रस् तु नास्ते तदा राजन्यापुत्रो ब्राह्मणीपुत्रेण समवाये यथा तुल्यभाक्, एवं क्षत्रियापुत्रेण वैश्यापुत्रस् तुल्यभाक् ॥ २८।३५ ॥</p>
</details>
<details open><summary>विश्वास-प्रस्तुतिः</summary>
<p>क्षत्रियाच् चेत् ॥ २८।३६ ॥</p>
</details>
<details><summary>मूलम्</summary>
<p>क्षत्रियाच् चेत् ॥ २८।३६ ॥</p>
</details>
<details><summary>हरदत्तः</summary>
<p>चेच्छब्दश् चशब्दस्यार्थे । क्षत्रियाच् चोत्पन्नयोः पुत्रयोः समवाये वैश्यापुत्रो ज्येष्ठो गुणसंपन्नः क्षत्रियापुत्रेण यवीयसा तुल्यभाक् । एवं वैश्याद् उत्पन्नस्य शूद्रापुत्रस्याप्य् एके मन्यन्ते द्रष्टव्यम् इति । नेत्य् अन्ये ऽनुक्तत्वात् ॥ २८।३६ ॥</p>
</details>
<details open><summary>विश्वास-प्रस्तुतिः</summary>
<p>शूद्रापुत्रो ऽप्य् अनपत्यस्य शुश्रूषुश् चेल् लभेत<br>
वृत्तिमूलम् अन्तेवासिविधिना ॥ २८।३७ ॥</p>
</details>
<details><summary>मूलम्</summary>
<p>शूद्रापुत्रो ऽप्य् अनपत्यस्य शुश्रूषुश् चेल् लभेत<br>
वृत्तिमूलम् अन्तेवासिविधिना ॥ २८।३७ ॥</p>
</details>
<details><summary>हरदत्तः</summary>
<p>ब्राह्मणस्येति वर्तते । अनपत्यस्याविद्यमानद्विजातिपुत्रस्य ब्राह्मणस्य शूद्रापुत्रो ऽपि वृत्तिमूलं लभेत । यावता कृष्यादिकर्मसमर्थो भवति तावल् लभेत । स यद्य् अन्तेवासिविधिना शुश्रूषुर् भवति । यथा शिष्य आचार्यं शुश्रूषते तथा शुश्रूषुश् चेद् इति । एवं क्षत्रियवैश्ययोर् अपि शूद्रापुत्रो वृत्तिमूलं लभेत ॥ २८।३७ ॥</p>
</details>
<details open><summary>विश्वास-प्रस्तुतिः</summary>
<p>सवर्णापुत्रो ऽप्य् अन्याय्यवृत्तो न<br>
लभेतैकेषाम् ॥ २८।३८ ॥</p>
</details>
<details><summary>मूलम्</summary>
<p>सवर्णापुत्रो ऽप्य् अन्याय्यवृत्तो न<br>
लभेतैकेषाम् ॥ २८।३८ ॥</p>
</details>
<details><summary>हरदत्तः</summary>
<p>यस् त्व् अन्याय्यवृत्तो ऽधर्मेण द्रव्याणि प्रतिपादयति वेश्यादिभ्यः प्रयच्छति [स] सवर्णापुत्रो ऽप्य् अपिशब्दाज् ज्येष्ठो ऽपि दायं न लभेतेत्य् एकेषां मतम् । तथा च आपस्तम्बः: “यस् त्व् अधर्मेण द्रव्याणि प्रतिपादयति ज्येष्ठो ऽपि तम् अभागं कुर्वीत” इति ॥ २८।३८ ॥</p>
</details>
<details open><summary>विश्वास-प्रस्तुतिः</summary>
<p>श्रोत्रिया ब्राह्मणस्यानपत्यस्य रिक्थं<br>
भजेरन् ॥ २८।३९ ॥</p>
</details>
<details><summary>मूलम्</summary>
<p>श्रोत्रिया ब्राह्मणस्यानपत्यस्य रिक्थं<br>
भजेरन् ॥ २८।३९ ॥</p>
</details>
<details><summary>हरदत्तः</summary>
<p>अपत्यग्रहणं पिण्डगोत्रर्षिसंबन्धादेर् उपलक्षणम् । अनपत्यस्याविद्यमानधनभाजो ब्राह्मणस्य श्रोत्रिया हि रिक्थं भजेरन् ॥ २८।३९ ॥</p>
</details>
<details open><summary>विश्वास-प्रस्तुतिः</summary>
<p>राजेतरेषाम् ॥ २८।४० ॥</p>
</details>
<details><summary>मूलम्</summary>
<p>राजेतरेषाम् ॥ २८।४० ॥</p>
</details>
<details><summary>हरदत्तः</summary>
<p>इतरेषां क्षत्रियादीनां रिक्थम् अनपत्यानां राजा भजेत ॥ २८।४० ॥</p>
</details>
<details open><summary>विश्वास-प्रस्तुतिः</summary>
<p>जडक्लीबौ भर्तव्यौ ॥ २८।४१ ॥</p>
</details>
<details><summary>मूलम्</summary>
<p>जडक्लीबौ भर्तव्यौ ॥ २८।४१ ॥</p>
</details>
<details><summary>हरदत्तः</summary>
<p>जडो नष्टचित्तः । क्लीबस् तृतीयाप्रकृतिः । एताव् अशनाच्छादनदानेन भर्तव्यौ । मनुस् तु ।</p>
<blockquote>
<p>अनंशौ क्लीबपतितौ जात्यन्धबधिरौ तथा ।<br>
उन्मत्तजडमूकाश् च ये च केचिन् निरिन्द्रियाः ॥ इति ॥ २८।४१ ॥</p></blockquote>
</details>
<details open><summary>विश्वास-प्रस्तुतिः</summary>
<p>अपत्यं जडस्य भागार्हम् ॥ २८।४२ ॥</p>
</details>
<details><summary>मूलम्</summary>
<p>अपत्यं जडस्य भागार्हम् ॥ २८।४२ ॥</p>
</details>
<details><summary>हरदत्तः</summary>
<p>यदि तु जडस्यापत्यं भवति तदा तद्भागार्हं भवति । तस्मै स भागो देयस् तत्पितुः । अत्र मनुः ।</p>
<blockquote>
<p>यद्य् अर्थिना तु दारैः स्यात् क्लीबादीनां कथंचन ।<br>
तेषाम् उत्पन्नतन्तूनाम् अपत्यं दायम् अर्हति ॥ इति ॥ २८।४२ ॥</p></blockquote>
</details>
<details open><summary>विश्वास-प्रस्तुतिः</summary>
<p>शूद्रापुत्रवत् प्रतिलोमास् तु ॥ २८।४३ ॥</p>
</details>
<details><summary>मूलम्</summary>
<p>शूद्रापुत्रवत् प्रतिलोमास् तु ॥ २८।४३ ॥</p>
</details>
<details><summary>हरदत्तः</summary>
<p>प्रातिलोम्येन जातानां सूतादीनाम् अपि गुणोत्कृष्टानां शूद्रापुत्रवद् वृत्तिमूलं दातव्यम् इति ॥ २८।४३ ॥</p>
</details>
<details open><summary>विश्वास-प्रस्तुतिः</summary>
<p>उदकयोगक्षेमकृतान्नेष्व् अविभागः ॥ २८।४४ ॥</p>
</details>
<details><summary>मूलम्</summary>
<p>उदकयोगक्षेमकृतान्नेष्व् अविभागः ॥ २८।४४ ॥</p>
</details>
<details><summary>हरदत्तः</summary>
<p>उदकं कूपादि । योगक्षेमाव् इष्टापूर्ते । तथा च लौगाक्षिः ।</p>
<blockquote>
<p>योगः पूर्तं क्षेम इष्टा इत्य् आहुस् तत्वदर्शिनः ।<br>
अविभाज्ये तु ते प्रोक्ते शयनं चान्नम् एव च ॥ इति ।</p></blockquote>
<p>कृतान्ने तूत्सवादिषु कल्पिते प्रभूते ऽपि । एतेषु विभागो न कर्तव्यः । यथावस्थितेष्व् एव सोदर्यानुरूपेन भोगः ॥ २८।४४ ॥</p>
</details>
<details open><summary>विश्वास-प्रस्तुतिः</summary>
<p>स्त्रीषु च संयुक्तासु ॥ २८।४५ ॥</p>
</details>
<details><summary>मूलम्</summary>
<p>स्त्रीषु च संयुक्तासु ॥ २८।४५ ॥</p>
</details>
<details><summary>हरदत्तः</summary>
<p>याश् च स्त्रियो दास्यो भ्रात्रादिषु केनचित् संयुक्ता उपभोगपरिगृहीतास् तास् तस्यैव । यद्य् अन्याः सन्त्य् अन्यत्रान्येषां भागः । यदि न सन्ति तदा द्रव्येण साम्यम् आपादनीयम् । यदा पुनर् एकैव दास्यसंयुक्ता च तदा पर्यायेण कर्म करोतु ॥ २८।४५ ॥</p>
</details>
<details open><summary>विश्वास-प्रस्तुतिः</summary>
<p>अनाज्ञाते दशावरैः शिष्टैर् ऊहविद्भिर् अलुब्धैः<br>
प्रशस्तं कार्यम् ॥ २८।४६ ॥</p>
</details>
<details><summary>मूलम्</summary>
<p>अनाज्ञाते दशावरैः शिष्टैर् ऊहविद्भिर् अलुब्धैः<br>
प्रशस्तं कार्यम् ॥ २८।४६ ॥</p>
</details>
<details><summary>हरदत्तः</summary>
<p>ज्ञायत इवाज्ञातम् । तद्विपरीतम् अनाज्ञातम् । यो ऽर्थो यथावद् अविज्ञातः संदिग्धो वा तत्रानाज्ञाते दशावरैर् दशभ्यो ऽन्यूनैः शिष्टैः ।</p>
<blockquote>
<p>धर्मेणाधिगतो यैस् तु वेदः सपरिबृंहणः ।<br>
ते शिष्टा ब्राह्मणा ज्ञेयाः श्रुतिप्रत्यक्षहेतवः ॥</p></blockquote>
<p>इति मनुनोक्तैः । ऊहविद्भिर् ऊहापोहकुशलैः । अलुब्धैर् उत्कोचादिषु निःस्पृहैः । एवंभूतैर् ब्राह्मणैर् यत् प्रशस्तं स्तुतम् इदम् अत्र युक्तम् इति तत् कार्यं कर्तुं युक्तम् ॥ २८।४६ ॥</p>
</details>
<details><summary>हरदत्त-प्रस्तावः</summary>
<p>के पुनस् ते दशावरास् तान् आह ।</p>
</details>
<details open><summary>विश्वास-प्रस्तुतिः</summary>
<p>चत्वारश् चतुर्णां पारगा वेदानां प्राग् उत्तमात् त्रय<br>
आश्रमिणः पृथग् धर्मविदस् त्रय एतान् दशावरान्<br>
परिषद् इत्य् आक्षते ॥ २८।४७ ॥</p>
</details>
<details><summary>मूलम्</summary>
<p>चत्वारश् चतुर्णां पारगा वेदानां प्राग् उत्तमात् त्रय<br>
आश्रमिणः पृथग् धर्मविदस् त्रय एतान् दशावरान्<br>
परिषद् इत्य् आक्षते ॥ २८।४७ ॥</p>
</details>
<details><summary>हरदत्तः</summary>
<p>चतुर्णां वेदानां पारगाः साङ्गानाम् अध्येतारो ऽर्थज्ञाश् च । एवंभूतास् चत्वारो न चातुर्वैव्य एकः । आश्रमिणस् तृतीये ऽध्याय उक्ता ब्रह्मचारी गृहस्थो भिक्षुर् वाइखानस इति । तेषूत्त्माद् वैकानसात् पूर्वे त्रय आश्रमिणः । पृथग् धर्मशास्त्रविदस् त्रयः । पृथग्ग्रहणम् एकम् एव धर्मशास्त्रं विदुषां त्रयाणां ग्रहणं मा भूद् इति । तान् एतान् दशावरान् परिषद् इत्य् आचक्षते धर्मज्ञाः ॥ २८।४७ ॥</p>
</details>
<details open><summary>विश्वास-प्रस्तुतिः</summary>
<p>असंभवे त्व् एतेषां श्रोत्रियो वेदविच् छिष्टो<br>
विप्रतिपत्तौ यद् आह ॥ २८।४८ ॥</p>
</details>
<details><summary>मूलम्</summary>
<p>असंभवे त्व् एतेषां श्रोत्रियो वेदविच् छिष्टो<br>
विप्रतिपत्तौ यद् आह ॥ २८।४८ ॥</p>
</details>
<details><summary>हरदत्तः</summary>
<p>एतेषां व्यस्तानां समस्तानां च बहूनाम् असंभवे श्रोत्रियः साङ्गस्य वेदस्याध्येता । वेदवित् तदर्थज्ञः । शिष्टः स्वधर्मनिरतः । एवंभूतः एको ऽपि विप्रतिपत्तिविषये यद् आहेदम् अत्र युक्तम् इदं कार्यम् इति तत् कार्यम् । तथा च मनुः ।</p>
<blockquote>
<p>एको ऽपि वेदविद् धर्मं यं व्यवस्येत् समाहितः ।<br>
स धर्मः परमो ज्ञेयो नाज्ञानाम् उदितो ऽयुतैः ॥ इति ॥ ॥ २८।४८ ॥</p></blockquote>
</details>
<details><summary>हरदत्त-प्रस्तावः</summary>
<p>कस्मात् पुनर् एकस्यापि श्रोत्रियस्य वेदविदः शिष्टस्य वचनं कर्तव्यम् इत्य् अत आह ।</p>
</details>
<details open><summary>विश्वास-प्रस्तुतिः</summary>
<p>यतो ऽयम् अप्रभवो भूतानां हिंसानुग्रहयोगेषु<br>
॥ २८।४९ ॥</p>
</details>
<details><summary>मूलम्</summary>
<p>यतो ऽयम् अप्रभवो भूतानां हिंसानुग्रहयोगेषु<br>
॥ २८।४९ ॥</p>
</details>
<details><summary>हरदत्तः</summary>
<p>प्रभवत्य् अस्माद् इति प्रभवः कारणम् । तन् न विद्यते यस्य सो ऽप्रभवः । यस्माद् अयं भूतानां हिंसानुग्रहयोगेषु दण्डप्रायश्चित्तादिष्व् अगृह्यमाणकारणः केवलं शास्त्रनेत्रस् तस्माद् एकस्यापि वचनम् अनुष्ठेयम् इति । अपर आह – प्रभवनं प्रभवः प्रभुत्वं तद् यस्य नास्ति सो ऽप्रभवः । न ह्य् असौ शास्त्रनिरपेक्षः स्वतन्त्रः किंचिद् अनुगृह्णाति निगृह्णाति वा । तस्माद् अस्य वचनम् अनुष्ठेयम् इति ॥ २८।४९ ॥</p>
</details>
<details><summary>हरदत्त-प्रस्तावः</summary>
<p>सांप्रथं ये केवलं धर्मम् अनुतिष्ठन्ति तेभ्यो ज्ञात्वानुतिष्ठन् विशिष्ट इत्य् आह ।</p>
</details>
<details open><summary>विश्वास-प्रस्तुतिः</summary>
<p>धर्मिणां विशेषेण स्वर्गं लोकं धर्मविद्<br>
आप्नोति ज्ञानाभिनिवेशाभ्याम् ॥ २८।५० ॥</p>
</details>
<details><summary>मूलम्</summary>
<p>धर्मिणां विशेषेण स्वर्गं लोकं धर्मविद्<br>
आप्नोति ज्ञानाभिनिवेशाभ्याम् ॥ २८।५० ॥</p>
</details>
<details><summary>हरदत्तः</summary>
<p>धर्मिणो धर्मवन्तो धार्मिकाः । तेषां मध्ये यो धर्मविद् धर्मशास्त्रं यावतो ऽर्थतो ऽधीत्य धर्मं तत्त्वतो वेत्ति सः । ज्ञानाभिनिवेषाभ्याम् । ज्ञानं समर्थावगतिः अभिनिवेशस् तात्पर्येणानुष्ठानम् । ज्ञानेनाभिनिवेशेन न केवलानुष्ठातृभ्यो विशेषेण स्वर्गं लोकम् आप्नोति ॥ २८।५० ॥</p>
</details>
<details open><summary>विश्वास-प्रस्तुतिः</summary>
<p>इति धर्मो धर्मः ॥ २८।५१ ॥</p>
</details>
<details><summary>मूलम्</summary>
<p>इति धर्मो धर्मः ॥ २८।५१ ॥</p>
</details>
<details><summary>हरदत्तः</summary>
<p>सो ऽयम् आदितो वेदो धर्ममूलम् इत्य् आरभ्यैवमन्तो धर्मः उक्तः । द्विरुक्तिः शास्त्रपरिसमाप्त्यर्था ॥ २८।५१ ॥</p>
<blockquote>
<p>गौतमोक्ते धर्मशास्त्रे हरदत्तकृताव् इह ।<br>
अष्टाविंशो ऽयम् अध्यायो वृत्तौ दायः समापितः ॥</p></blockquote>
</details>
<p><strong>इति श्रीगौतमीयवृत्तौ हरदत्तविरचितायां मिताक्षरायां</strong></p>
<p><strong>तृतीयप्रश्ने अष्टविंशो ऽध्यायः ॥</strong></p>
<p><strong>समाप्तो ऽयं ग्रन्थः ॥</strong></p>

  </div>
</article>


        

        



    <aside class="card border noPrint" id="section-tree-item-sUtram_gautama-dharma-sUtram_sarva-prastutiH_28_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/vedAH_sAma/sUtram/gautama-dharma-sUtram/sarva-prastutiH/28/">२८ </a>
            <a data-toggle="collapse" href="#section-tree-item-body-sUtram_gautama-dharma-sUtram_sarva-prastutiH_28_md" role="button" aria-expanded="false" aria-controls="section-tree-item-body-sUtram_gautama-dharma-sUtram_sarva-prastutiH_28_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sUtram_gautama-dharma-sUtram_sarva-prastutiH_28_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/vedAH_sAma/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_sAma/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_sAma/actions/workflows/build.yml"><img src="https://github.com/vishvAsa/vedAH_sAma/actions/workflows/build.yml/badge.svg"> Built </a> on 2025 Aug 30 00:52:55 UTC. (<a href="http://google.com/search?q=00%3a52%3a55%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
